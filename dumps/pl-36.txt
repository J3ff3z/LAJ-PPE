HTTP/1.1 200 OK Date: Sat, 03 Jan 2026 16:48:23 GMT Server: Apache Vary:
User-Agent,Accept-Encoding Last-Modified: Thu, 01 Jan 2026 10:26:38 GMT
Accept-Ranges: bytes Content-Length: 219036 Cache-Control: max-age=0, no-cache,
no-store, must-revalidate Pragma: no-cache Expires: Mon, 29 Oct 1923 20:30:00
GMT Content-Type: text/html; charset=UTF-8

IFRAME: https://www.googletagmanager.com/ns.html?id=GTM-PS6F8FR8

Radio Naukowe - Logo Radio Naukowe
(BUTTON) Otwórz wyszukiwarkę
Wyszukaj ____________________ (BUTTON) Wyszukaj
Otwórz schowek Brak ulubionych odcinków (BUTTON)
  * (BUTTON) O nas
  + O Radiu O Radiu
O nauce z naukowcami – to proste hasło przyświeca… Czytaj więcej
  + Radio Naukowe - Zespół Zespół
Podcast Radio Naukowe to moje wymarzone… Czytaj więcej
  + Radio Naukowe - Historia Historia
Kamienie milowe Radia Naukowego… Czytaj więcej
  + Społeczność Społeczność
Wszystko o czym piszę nie byłoby możliwe, gdyby… Czytaj więcej

Polecamy na blogu
Wiarygodność AI. Debata Kopernikańska w Toruniu. Prowadzenie: Karolina Głowacka
17.11.2025

Wiarygodność AI. Debata Kopernikańska w Toruniu. Prowadzenie: Karolina
Głowacka... Czytaj więcej Przejdź do wpisu Wiarygodność AI. Debata Kopernikańska
w Toruniu. Prowadzenie: Karolina Głowacka
Zapraszamy na spotkania autorskie 29.10 i 5.11
17.10.2025

Zapraszamy na spotkania autorskie 29.10 i 5.11... Czytaj więcej Przejdź do wpisu
Zapraszamy na spotkania autorskie 29.10 i 5.11
  * Dla Naukowców
  * Podcasty
  * (BUTTON) Projekty
  + Radio Naukowe - Projekt LAMU LAMU
To wakacyjny projekt Radia Naukowego, w którym… Czytaj więcej
  + Beyond Curie Beyond Curie
Eksperymentalne odcinki powstały w ramach współpracy… Czytaj więcej

Polecamy na blogu
Wiarygodność AI. Debata Kopernikańska w Toruniu. Prowadzenie: Karolina Głowacka
17.11.2025

Wiarygodność AI. Debata Kopernikańska w Toruniu. Prowadzenie: Karolina
Głowacka... Czytaj więcej Przejdź do wpisu Wiarygodność AI. Debata Kopernikańska
w Toruniu. Prowadzenie: Karolina Głowacka
  * Blog
  * Kontakt
  * Ikona Wydawnictwa RN Wydawnictwo
  * Wspieraj
  * (BUTTON) Otwórz wyszukiwarkę
Wyszukaj ____________________ (BUTTON) Wyszukaj
  * Otwórz schowek Brak ulubionych odcinków

Ciekawość – cnota czy grzech? | prof. Bartosz Brożek, prof. Michał Heller, prof.
Jerzy Stelmach

Ciekawość – cnota czy grzech? | prof. Bartosz Brożek, prof. Michał Heller,
prof. Jerzy Stelmach

Nr 185 13/02/2024
Człowiek Historia i filozofia
(BUTTON)
Twoja przeglądarka nie obsługuje odtwarzacza audio.
(BUTTON) (BUTTON)
(BUTTON) 1x
  * (BUTTON) 0.75x
  * (BUTTON) 1x
  * (BUTTON) 1.25x
  * (BUTTON) 1.5x
  * (BUTTON) 2x

(BUTTON)
Zmień głośność
(BUTTON) Udostępnij Pobierz (BUTTON) Ulubione Dodaj do ulubionych

Udostępnij odcinek

  * facebook
  * X
  * linkedin

(BUTTON)
Nr 185 13/02/2024
Człowiek Historia i filozofia
(BUTTON)
Twoja przeglądarka nie obsługuje odtwarzacza audio.
(BUTTON) (BUTTON)
(BUTTON) 1x
  * (BUTTON) 0.75x
  * (BUTTON) 1x
  * (BUTTON) 1.25x
  * (BUTTON) 1.5x
  * (BUTTON) 2x

(BUTTON)
Zmień głośność
(BUTTON) Udostępnij Pobierz (BUTTON) Ulubione Dodaj do ulubionych

Udostępnij odcinek

  * facebook
  * X
  * linkedin

(BUTTON)
(BUTTON) Dodaj do ulubionych (BUTTON)
(BUTTON) Udostępnij Pobierz odcinek

Udostępnij odcinek

  * facebook
  * X
  * linkedin

(BUTTON)

Zobacz notatnik z odcinka

ks. prof. Michał Heller

ks. prof. Michał Heller

Kosmolog, filozof i teolog, popularyzator nauki. Profesor nauk filozoficznych,
specjalizuje się w filozofii przyrody, fizyce, kosmologii relatywistycznej
oraz relacji nauka-wiara. Pracownik Watykańskiego Obserwatorium Astronomicznego
i członek Papieskiej Akademii Nauk.
prof. Jerzy Stelmach

prof. Jerzy Stelmach

Kierownik Katedry Filozofii Prawa i Etyki Prawniczej na Wydziale Prawa
i Administracji Uniwersytetu Jagiellońskiego. Autor kilkunastu monografii
i wielu artykułów naukowych z zakresu filozofii i teorii prawa.
prof. Bartosz Brożek

prof. Bartosz Brożek

Prodziekan ds. nauki na Wydziale Prawa i Administracji Uniwersytetu
Jagiellońskiego. Pracuje w Katedrze Filozofii Prawa i Etyki Prawniczej.
Zainteresowania naukowe: teoria i filozofia prawa, filozofia nauki, języka
i umysłu, teorie racjonalności, teorie argumentacji i negocjacji.

Posłuchaj tutaj

apple_podcasts Przejdź do Apple Podcasts
google_podcasts Przejdź do Google Podcasts
castbox Przejdź do Castbox
spotify Przejdź do Spotify
youtube

Youtube

Przejdź do Youtube
rss

RSS

Przejdź do RSS
deezer

Deezer

Przejdź do Deezer
podcast_addict

Podcast Addict

Przejdź do Podcast Addict
podchaser

Podchaser

Przejdź do Podchaser
apple_podcasts Przejdź do Apple Podcasts
google_podcasts Przejdź do Google Podcasts
castbox Przejdź do Castbox
spotify Przejdź do Spotify
youtube

Youtube

Przejdź do Youtube
rss

RSS

Przejdź do RSS
deezer

Deezer

Przejdź do Deezer
podcast_addict

Podcast Addict

Przejdź do Podcast Addict
podchaser

Podchaser

Przejdź do Podchaser

Ciekawość to zmaganie się z podwójnym oporem: z oporem materii […] i z moim
oporem wewnętrznym – mówi w Radiu Naukowym ks. prof. Michał Heller. Zrozumienie
jakiegoś zjawiska niejednokrotnie wiąże się z dużym wysiłkiem intelektualnym.
Jak wskazuje ks. prof. Heller, jest w tym odcień pychy: oto ja chcę zrozumieć,
by udowodnić sobie, że potrafię. Włożony wysiłek intelektualny przynosi nagrodę:
przyjemność intelektualną, satysfakcję z pokonania tego oporu.

Jak widać, ciekawość to potężna siła. A ten odcinek to rozmowa z autorami
książki „Ciekawość”, wydanej przez Copernicus Center Press, a są nimi: kosmolog
i teolog ks. prof. Michał Heller, prawnik prof. Jerzy Stelmach oraz prawnik
i kognitywista prof. Bartosz Brożek.
? Link do książki: https://ccpress.pl/ciekawosc/3-21-675

Podstawowym motorem napędowym ludzkiej ciekawości jest niepokój. Źle znosimy
sprzeczności, niespójności w otaczającym nas świecie wywołują negatywne emocje.
Ciekawość, a więc próba znalezienia przyczyny niespójności lub nawet jej
usunięcia, to sposób, by negatywną emocję przekuć w pozytywną: w satysfakcję,
zadowolenie, w euforię związaną z „momentem eureka”.

Wynika z tego, że dobrze jest chcieć wiedzieć. Trzeba jednak uważać na pułapki.
Zadając sobie pytanie, łatwo popaść w szkodliwe skrajności. Jedną z nich jest
przyjmowanie na szybko pierwszej odpowiedzi, jaka pasuje nam do wizji świata
(znamy to zjawisko bardzo dobrze z internetowych dyskusji). Na drugim końcu
spektrum jest chaos poznawczy, przyjmowanie, że każda odpowiedź jest dobra lub
równie wątpliwa.

Przysłowiową drogą do piekła może być nie sama ciekawość, ale jej błędne
wykorzystanie. – Kiedy zaczynamy być nieracjonalni, wtedy sami tworzymy sobie
piekło, nie przez ciekawość, ale przez nierozumność – wskazuje prof. Brożek.

Czy niemożliwość zaspokojenia ciekawości to cierpienie? – Ja osobiście lubię
nie wiedzieć, lubię mieć część ciekawości niezaspokojoną, bo wiedza to jest
w pewien sposób ograniczenie – odpowiada ks. prof. Heller. – Zaspokojenie
ciekawości nie musi polegać na tym, że znalazłem ostateczną odpowiedź,
tylko na tym, że coś lepiej zrozumiałem – dodaje prof. Brożek.

W odcinku usłyszycie też, czy Kościół zabraniał ciekawości, czym jest ciekawość
przeklęta (bezlitosne zestawienie prof. Stelmacha) i co ciekawi naukowców
zawodowo zajmujących się ciekawością. Odcinek powstał w ramach współpracy
z wydawnictwem Copernicus Center Press.

Radio Naukowe rośnie i rozwija się dzięki wsparciu
na https://patronite.pl/radionaukowe. Bardzo dziękuję! Mamy kolejne plany
rozwoju, jeśli chcesz w nich pomóc – zachęcam do wpłat w dowolnej kwocie.


TRANSKRYPCJA

Karolina Głowacka: Radio Naukowe w podróży. Jestem w Krakowie, a ze mną trójka
gości – znakomitych profesorów, filozofów, ale każdy z dodatkową specjalnością.
Ksiądz profesor Michał Heller, dzień dobry.

Michał Heller: Witam serdecznie.

K.G.: Kosmolog, teolog, założyciel Centrum Kopernika Badań Interdyscyplinarnych.
Profesor Jerzy Stelmach, dzień dobry.

Jerzy Stelmach: Dzień dobry.

K.G.: Prawnik, kierownik Katedry Filozofii Prawa i Etyki Prawniczej Uniwersytetu
Jagiellońskiego. Profesor Bartosz Brożek, dzień dobry.

Bartosz Brożek: Dzień dobry.

K.G.: Prawnik, kognitywista i dyrektor wspomnianego Centrum Kopernika. Spotykamy
się przy okazji książki Ciekawość będącej zbiorem panów tekstów wydanej
oczywiście nakładem Copernicus Center Press, ale nie jest to panów pierwsza
wspólna książka. Mieliśmy już Szkice z filozofii głupoty – muszę przyznać,
że w tej książce wyczytałam czarno na białym opis licznych zachowań, zjawisk
obecnych w przestrzeni publicznej, szczególnie w internecie. A wcześniej
mieliśmy jeszcze Spór o rozumienie. I pewnie wszystkie te książki będą nam się
przewijały w rozmowie, ale skupimy się na ciekawości. Pozwolę sobie zapytać
na początek profesora Bartosza Brożka jako kognitywistę, czyli badacza umysłu
i poznania… Wzruszył ramionami – no przepraszam, taka jest specjalizacja.
[śmiech] Ciekawość naukowa – przywołuje pan w jednym ze swoich esejów Leszka
Kołakowskiego, który napisał, że: „Ciekawość ludzka osobliwością par excellence
jest człowieka i nie bez powodu właśnie ona powoduje, że ze stanu zwierzęcego
wyszliśmy”. Aczkolwiek wiemy już, że zwierzęta bywają też ciekawe i byłoby
nadmiernym uproszczeniem uważać, że tylko człowiek jest ciekawy, ale zapytam
pana – czym jest ciekawość dla umysłu i czy faktycznie nas, jako ludzi,
wyróżnia?

B.B.: Ile mam czasu?

K.G.: Dużo, jesteśmy w internecie.

B.B.: Pewnie nie ma prostej odpowiedzi na pytanie, czym jest ciekawość dlatego,
że w zależności od tego, jaką przyjmiemy perspektywę filozoficzną, jaki
paradygmat badań kognitywistycznych, tak nieco inaczej odpowiemy na to pytanie.
Moja strategia przy próbie zrozumienia tego, czym jest ciekawość, jest taka,
że uważam, że trzeba wychodzić od zjawisk prostych, a dopiero potem próbować
zobaczyć, jak na ich podstawie gdzieś w procesie ewolucji, czy to biologicznej,
czy kulturowej pojawiały się bardziej złożone formy, w tym przypadku ciekawości.
Więc trzeba by zacząć od takiego prostego pytania: czym jest nasza codzienna,
najprostsza ciekawość? Skąd się bierze? Wydaje się – jest to pewne uproszczenie,
ale nieduże – że cokolwiek robi człowiek, jest zmotywowany do robienia
czegokolwiek, do podejmowania wysiłków nie przez jakieś rozważania natury
intelektualnej, tylko przez emocje. W związku z tym to, co musi odpowiadać
za tę pierwotną formę ciekawości, to jakieś relatywnie proste emocje.
Kognitywiści obok takich emocji, które zwykle omawia się w psychologii
czy filozofii, np. lęku, radości, obrzydzenia itd., mówią od co najmniej
kilkunastu lat o istnieniu tzw. emocji epistemicznych, czyli takich, które
są związane z poznawaniem świata. Jak miałoby to działać? Otóż ludzki umysł
to jest umysł, który bardzo nie lubi sprzeczności. Jak pojawiają się sygnały
ze środowiska, których nie da się zamknąć w spójną całość, pojawia się jakaś
sprzeczność – to niekoniecznie musi być logiczna sprzeczność między dwoma
sądami, to może być po prostu jakaś niespójność w tym, co widzimy. Idziemy
ulicą, dostrzegamy coś i coś nam nie pasuje.

K.G.: Ale zdaje się, że dotyczy to też naszych poglądów i faktów, z którymi się
zderzamy. Jeśli są fakty, które nie zgadzają się z naszym poglądem, to wywołuje
to wręcz fizyczną reakcję takiego napięcia.

B.B.: Tak, ale dla mnie jest kluczowe, że to jest nawet w bardzo prostych,
codziennych zdarzeniach, obserwacjach. Wywołuje to niepokój, czyli pewną emocję,
z którą chcemy sobie poradzić. Ona napędza nas do tego, żeby poszukiwać
odpowiedzi na pytanie, skąd się ta sprzeczność wzięła i jak ją rozwiązać.
I to w zasadzie jest taka bardzo podstawowa forma ciekawości. Nagrodą
za odkrycie czegoś wcale nie jest to, że trafimy do podręczników fizyki,
biologii czy czegokolwiek. Nagrodą jest to, że jedna emocja, ten niepokój,
dezorientacja zmienia się w emocję pozytywną, np. w jakieś takie uczucie ulgi,
że zrozumieliśmy i że tej sprzeczności już nie ma, czasami w olśnienie. To,
co w historii nauki, ale też w psychologii nazywa się momentami eureka, czyli
tymi archimedesowskimi momentami, że coś odkrywamy, to też jest wyraz takiej
emocji, tylko dużo bardziej złożonej.

K.G.: Czy to na pewno były momenty, czy bardziej jakieś wydłużone procesy?

B.B.: Sam moment zamiany jednej emocji na drugą jest momentem, bo to jest
ta chwila, w której coś zrozumieliśmy i zaczynamy się cieszyć, radować, jest
jakieś olśnienie, napięcie spada. Natomiast oczywiście proces dochodzenia
do tego może być bardzo skomplikowany. Bardzo często nie jest to też proces
w pełni świadomy. O momentach eureka często mówi się jak o takich chwilach,
w których następuje tzw. wgląd. Czyli próbujemy rozwiązać jakiś problem,
czy to w codziennym życiu, czy naukowy, i nie radzimy sobie z tym. Żadne znane
metody nie działają. I podświadomość czy nieświadomość cały czas działa,
w którymś momencie coś tam się dzieje. Są różne koncepcje, które mówią,
co to może być, i nagle widzimy odpowiedź. To jest ten moment eureka związany
z wglądem. To byłoby źródło ciekawości, natomiast w bardziej złożonej formie,
np. ciekawość naukowa, to jest ten sam mechanizm emocjonalny, ale już w bardzo
rozbudowanym kontekście instytucjonalnym, w kontekście kultury,
która przez wiele wieków się rozwijała, w kontekście pytań i metod, które
naukowcy wypracowali przez stulecia.

K.G.: Rozumiem, że ten formalizm jest potrzebny w nauce i pomaga, ale chyba
nie daje gwarancji – o tym też w książce Ciekawość pisał ksiądz profesor Heller
– mianowicie o tym, że ciekawość nieokiełznana przestaje być skuteczna i bywa,
że chcemy przeskoczyć elementy pośrednie i zbyt często tworzymy
pseudowyjaśnienia. Jak teraz słuchałam profesora Brożka, to rozumiem, że to może
wynikać z palącej potrzeby zaspokojenia tego napięcia i potrzebujemy wreszcie
jakiegoś wyjaśnienia, i nawet możemy się zadowolić tym pseudowyjaśnieniem.
Czy to dotyczy tylko nieprofesjonalistów, czy naukowcy też mogą wpaść w taką
pułapkę?

M.H.: To jest bardzo ciekawe zagadnienie. Odpowiadając na nie, mogę trochę
patrzeć w głąb siebie, jak to się odbywa w procesie poznawania, jak
ta ciekawość człowieka prowadzi. Myślę, że są dwa rodzaje ciekawości – nazywam
ją ciekawością krok po kroku. Gdy się ją trochę okiełzna, chcę znać odpowiedź,
ale wiem, że droga do tej odpowiedzi jest trudna. Nawet muszę ją sobie nieraz
rozłożyć na kilka tygodni lub nawet więcej, bo muszę się czegoś douczyć,
żeby coś rozwiązać. I wtedy krok po kroku zbliżam się do odpowiedzi, do tego
momentu eureka. Ale ten moment eureka rzeczywiście jest momentem, Bartek miał
rację. Można pracować nad czymś miesiąc i nagle się coś zobaczy.

K.G.: Czyli wspinanie się na szczyt trwa, ale spojrzenie jest momentem.

M.H.: Tak. Ale jest inna droga, na skróty – czasem można by ją nazwać „z
marszu”. Ona często prowadzi do pozornych rozwiązań, że wydaje mi się, że wiem,
a tymczasem zabrakło pośrednich ogniw, które tę drabinę czy linę, która wiedzie
na górę, spinają.

K.G.: Ta konstrukcja jest stabilna i pełna, kiedy robimy to krok po kroku.
Ale umknął mi ksiądz profesor od tego pytania, czy naukowcom też się zdarza
przeskakiwać te stopnie z jakiejś niecierpliwości albo po prostu dlatego,
że mamy teraz takie elementy biurokratyczne, trzeba się rozliczać ze swoich
badań.

M.H.: Jeżeli zechce mnie pani uznać za naukowca, to mnie się wiele razy zdarzało
zbyt pospieszne rozwiązanie. I potem trzeba łatać dziury albo w ogóle zaczynać
od nowa. Jest to pokusa, która chyba bardzo często czyha na uczonych, żeby tego
Nobla dostać jak najprędzej. Nawiasem mówiąc, jeśli ktoś pracuje dla Nobla,
to go na pewno nie otrzyma. I dlatego ciekawość jest motorem, ale motorem,
który trzeba opanowywać.

K.G.: Klasyfikacje ciekawości w książce przedstawia profesor Stelmach. Bardzo
ładnie się to składa z pytaniem jednego z patronów Radia Naukowego. Pan Robert
zapytał: „Czy istnieją złe strony ciekawości?”. I myślę, że odpowie nam pan,
że owszem, są takie ciekawości, które są złe czy nawet przeklęte, bo tak pan
pisze.

J.S.: No bo tak jest. Chodzi o to potoczne doświadczenie ciekawości. To zresztą
poniekąd się łączy z tym, co mówił Michał, z tym pójściem na skróty i uwaga,
że ciekawość nie jest jakimś jednorodnym fenomenem. Obojętnie, czy to jest
emocja, jakbyśmy tego nie określili. Ja raczej pozostaję w potoczności, myśląc
o pojęciach takich jak ciekawość, głupota. Może mniej rozumienie, bo ono narzuca
pewną konwencję dyskusji, debat naukowo-filozoficznych. To jest jak
gdyby spojrzenie na różne pojęcia i próba ogarnięcia, ale z mojej perspektywy.
Nie próba powiedzenia publiczności, że ja wiem, co to jest ciekawość,
tylko mówię o moim doświadczeniu ciekawości. Miałem do czynienia ze wszystkimi
czterema rodzajami – od tej wykwintnej, fundamentalnej, przez tę konieczną,
z którą mam do czynienia na co dzień, wszyscy mamy, po tę zbyteczną, gdzie
nie mogę się wyzwolić od tego nadmiaru wszystkiego, aż po tę przeklętą, którą
staram się ze swojego życia eliminować, czyli taką przeciw innym, taką
zbuntowaną i nieuczciwą. Ale tak w gruncie rzeczy myślenie o ciekawości,
a wcześniej o głupocie to jest cudowne doświadczenie z moimi wspaniałymi
kolegami, zabawa z pewnymi pojęciami. Rzucamy sobie pewne hasło, tytuł, ideę
i każdy z nas nagle się konfrontuje z własnym myśleniem. Bartek chce to ubrać
w teorię, w jakieś kognitywistyczne objaśnienie. Ja o to w ogóle nie dbam,
kompletnie mnie to nie obchodzi, całe życie pracowałem po to, żeby takich
objaśnień nie robić. Michał jest w taki cudowny sposób pośrodku, bo pozostając
sobą, jednak trochę swawoli, a ja swawolę już całkowicie. Dlatego, że jestem
od dawna zmęczony myśleniem na serio. Poza tym chcę, żeby moje książki
czy części moich książek ktoś czytał, a nie stawiał na półce.

K.G.: Te ciekawości – zaryzykuję pewne niezgodzenie się z pana klasyfikacją,
przynajmniej jeśli chodzi o to, co w tych zbiorach pan umieszcza. Mamy
ciekawość konieczną – jak rozumiem, jest to taka ciekawość o tym, czy musimy
mieć bilet na autobus, kiedy do tego autobusu wsiadamy. To byłaby ciekawość
konieczna, fundamentalna, która ma dotyczyć pojmowania natury świata. Tak?

J.S.: Żyjemy w kręgu różnych obowiązków, przymusów, etycznych i prawnych. Wobec
tego do pewnego stopnia wielu rzeczy nie chcemy, ale musimy.

K.G.: I to jest ta konieczna. A fundamentalna?

J.S.: To jest ta najbardziej wykwintna.

K.G.: Czyli to, co robi profesor Brożek, to już nie, bo kognitywiści…

J.S.: Nie, to jest zbyteczne. [śmiech] Kognitywizm jest w tym sensie zbyteczny.
Bartek zna mój stosunek do piątego kognitywizmu w ciągu stu lat.

K.G.: Jest też ta ciekawość przeklęta. Myślę, że można to streścić jako
wścibskość czy interesowanie się rzeczami zupełnie zbytecznymi, ale wie pan,
jest taka grupa osób, która powie: a po co ja mam się interesować tym kosmosem?
Często widać takie komentarze pod artykułami dotyczącymi jakichś fundamentalnych
spraw. „Przecież ja tego do garnka nie włożę, to mnie nie dotyczy.
A co mi to zmienia?”. No i co, czy to nie jest przypadkiem ciekawość zbyteczna?
Albo taka, która jest dostępna tylko dla tych, którzy mają na to czas?

J.S.: To nie jest ten przypadek. Każdy ma prawo powiedzieć, że jego
to nie interesuje. Każdy ma prawo powiedzieć, że stosunkowo wiele rzeczy
go nie interesuje. Bardzo często dziennikarze pytają w różnych wywiadach,
gdy mowa o kosmosie: co to daje dla człowieka z ulicy? Prawo. Nawet kwalifikując
to, co mamy… Myślę, że mogę powiedzieć „wspólne” z Michałem, i sądzę, że też
z Bartkiem, to szacunek dla drugiego człowieka. Mogę mówić o różnych typach
ciekawości, często krytycznie, ale odnoszę to bardziej do siebie. Nie tykałbym
nikogo. Jeżeli kogoś te książki, choćby te, o których tu dziś mówimy,
ze wskazaniem Ciekawości, skłaniają do krytycznych refleksji, to całkowicie mnie
to zajmuje i z dużą pokorą odpowiadam, prezentując swój pogląd albo zgadzając
się z kimś.

K.G.: Muszę przyznać, że w piórze jest pan znacznie ostrzejszy niż w mowie,
bo raczej wyczuwałam taką złość na tę współczesną ciekawość i wręcz cywilizację
ciekawości zbytecznej. Muszę tutaj zacytować fragment, który absolutnie mnie
ujął. Otóż profesor Stelmach wybrał się do internetu – rzadka sprawa –
i oglądał portale ogólne. „W trakcie pisania tego fragmentu przeczytałem,
a przecież podobnych informacji są tysiące, że znana polska aktorka spaceruje
po ulicach Nowego Jorku w modnym płaszczu. Ręce opadają. A gdyby spacerowała
po ulicach Nowej Soli w płaszczu niemodnym? Po co to jest publikowane i kto
to czyta?”. To złośliwie jednak pan napisał.

J.S.: Tak, ale przecież nie jest winna ta pani, która spaceruje, tylko sam
współczesny fenomen. Powiedziałbym, że system, który narzucił taki rodzaj
informowania ludzi i zaciekawiania ich. I to jest właśnie ciekawość, rzekłbym,
zbyteczna.

K.G.: To teraz poproszę kognitywistę, żeby się odniósł do pana słów. Panie
profesorze, czy na pewno system narzuca to ludziom, czy raczej wytworzył się
on jednak z ludzkiej potrzeby? I ciekawości, nazwijmy ją przeklętą
czy zbyteczną, plotkowania, podglądania, kto, gdzie, jak. Szybkie, łatwe
zaspokojenie ciekawości. Bo ja przyznaję, że czytając panów mądrą książkę,
w międzyczasie oczywiście zerkałam, co tam się dzieje w internecie, bo świat
nie jest w stanie wytrzymać tych piętnastu minut bez mojego zajrzenia.
I dowiedziałam się tam o tym, że pewna znana sceniczna piosenkarka kończy
karierę. Nigdy nie słuchałam jej piosenek, nigdy nie byłam na jej koncercie,
a i tak kliknęłam i musiałam przeczytać, co się tam dzieje. Jest mi z tym
nieelegancko, myślę, że to nie jest dobre, że tak zrobiłam, ale jakąś moją
potrzebę to zaspokoiło. Jaką? Panie profesorze.

B.B.: Czuję się wywołany do tablicy, nie wiem, czy mogę przywołać jakieś teorie.

K.G.: Tak, jesteśmy w Radiu Naukowym, trzeba.

B.B.: Mój przyjaciel Jerzy Stelmach to jest osoba pełna paradoksów,
bo powiedział przed chwilą, że w ogóle nie obchodzą go teorie i poniekąd też
osoby, które te teorie tworzą, a sam stworzył bardzo rozbudowaną teorię
dotyczącą tego, czym jest ciekawość. Myślę, że odpowiedź na pani pytanie
to odpowiedź, która zamyka się w zdaniu: i to, i to. To znaczy, i system,
i ludzie. To jest jakieś sprzężenie zwrotne pomiędzy naszymi indywidualnymi
zachowaniami a tym, co pojawia się jako jakaś emergentna struktura rozmaitych
reguł, wzorców zachowań społecznych. Wytwarzamy je w którymś momencie,
ale ponieważ potem zachowujemy się, tak jak się zachowujemy, lubimy naśladować
się nawzajem, to zaczyna nam się wydawać, że to ten system. Wróciłbym
do mojej myśli z samego początku dzisiejszej rozmowy. To znaczy, moim zdaniem
popełniamy często taki błąd, że patrzymy na bardzo wyrafinowane wytwory,
na naukę, na jakieś struktury społeczne i bierzemy to jako punkt odniesienia.
Tymczasem trzeba myśleć o tym, jak to powstało, skąd się wzięło. Jest
to zbudowane z dużo bardziej elementarnych klocków. Człowiek to nie jest
z punktu widzenia ewolucji czy kognitywistyki istota, która poszukuje prawdy.

K.G.: To kim jest człowiek? Kimś, kto chce przeżyć i się rozmnożyć?

B.B.: Chyba tak też nie można tego ująć.

J.S.: W większości tak. [śmiech]

B.B.: Pewnie znamy innych ludzi z profesorem Stelmachem. Chociaż częściowo ten
zbiór jest wspólny. Jesteśmy bardzo złożonymi organizmami, dla których np. dużo
ważniejsze jest to, co się dzieje w kontekstach społecznych. Czyli skąd się
bierze to podglądanie rzeczy w internecie? Można się odwołać wręcz
do Arystotelesa – jesteśmy zwierzętami społecznymi i w naszym życiu, gdybyśmy
spojrzeli na przeciętnego Kowalskiego i na to, co go najczęściej zajmuje w ciągu
typowego dnia, to są to właśnie kontakty z innymi ludźmi. Zastanawianie się, jak
ktoś inny zareaguje, co powinienem powiedzieć. Wcale nie zastanawianie się
nad tym, która wersja teorii strun ma szansę stać się zaczątkiem ostatecznej
teorii. Albo która wersja jakiegoś programu badawczego w kognitywistyce okaże
się lepsza niż alternatywy. Ciekawe jest co innego, ciekawe jest to – jeżeli
mamy takie podstawy, takie są podstawowe mechanizmy – dlaczego niektórzy z nas
poświęcają tyle czasu kosmologii, neuro science? Odpowiedź jest taka, że to też
jest działalność społeczna. Proszę zauważyć, że nauka to nie jest jakiś ideał,
zbiór ludzi, którzy wyznają tę wielką ideę, że będziemy poszukiwać prawdy.
Jesteśmy w pewnych społecznościach, w tych społecznościach są pewne standardy,
reguły postępowania. To nie znaczy, że te ideały nie są ważne i nie istnieją,
tylko nie możemy zaczynać od nich analizy. I druga rzecz, są bardzo przekonujące
argumenty, głównie ewolucyjne – ale chodzi raczej o ewolucję kulturową niż
biologiczną – które pokazują, że sposób mówienia i metody, które gdzieś
wypracowaliśmy w nauce, próbując odkryć prawa rządzące światem, swoje początki
mają w poznaniu społecznym. To znaczy, jeżeli pomyślimy sobie o historii
kultury, to okaże się, że zaczynaliśmy jako gatunek od tego, że wyjaśnialiśmy
pewne zjawiska przyrodnicze, odwołując się do intencjonalnych działań
np. jakichś bóstw.

K.G.: Czyli musi być cel.

B.B.: Tak, gdzie jest wmontowany cel w tym, co się dzieje. Jak popatrzymy sobie
na to, jakich słów używano, czy w filozofii greckiej, czy później
w średniowieczu, nazywanie tego, co my dzisiaj nazywamy prawami fizyki, to były
słowa pochodzące nie z dyskursu o rzeczach, tylko z dyskursu dotyczącego relacji
międzyludzkich, np. greckie słowo, które dziś tłumaczymy jako „przyczyna”, taka
wręcz fizyczna przyczyna, pierwotnie oznaczało „zawinienie”, „bycie winnym”,
że coś jest winne czemuś. Czyli wzięliśmy coś z dyskursu opisującego zachowania
ludzkie i na drodze jakiegoś rodzaju metafory przenieśliśmy to na opisanie
natury, którą traktujemy jako neutralną, czyli taką, w której nie ma wartości,
intencji itd. tak naprawdę dopiero od narodzin nauki nowożytnej. Czyli
przez czterysta, może pięćset lat. Więc to wszystko jest strasznie pomieszane,
to nie jest tak, że tu mamy taką działalność w poszukiwaniu prawdy, tu mamy
to podglądanie rzeczy w internecie. Patrzenie z tej perspektywy to jest
patrzenie, w którym nie zaczynamy od tego, od czego powinniśmy. Zaczynamy
od gotowych, złożonych produktów i wydaje nam się, że one po prostu takie są.
Tymczasem one są efektem długiej ewolucji kulturowej, w której różne wątki
przeplatają się na różne sposoby.

K.G.: Ksiądz profesor Michał Heller, proszę.

M.H.: Czy mógłbym się włączyć do tej dyskusji o neuro science? Mianowicie
w naszej książce, w części napisanej przez Jerzego jest takie jedno piękne
sformułowanie, które przytoczę. Autor pisze, że jeśli znalazłby się ktoś, kto
twierdzi, że nie interesuje go właśnie ta fundamentalna ciekawość, to na pewno
jest to albo neuronaukowiec, albo sztuczna inteligencja. Trzeba to powiedzenie
umieścić w kontekście historycznym. Jerzy i Bartek znają się od bardzo dawna,
Bartek studiował u Jerzego i bardzo się lubią. Ten spór pomiędzy nimi jest
długotrwały i jesteśmy świadkami tylko małego epizodu tego sporu. Chciałbym
powiedzieć, że istnieje jeszcze jeden rodzaj ciekawości – jest to ciekawość
drugiego człowieka. Myślę, że cała ta nasza książka jest rezultatem ciekawości
drugiego człowieka. My w tej sali spotykaliśmy się dosyć często. Zaczęło się
po prostu od takich dyskusji przy kawie i papierosie, bo oni palą. Byłem bardzo
ciekawy, co Bartek na to powie i co powie na to Jerzy. Zdaje się,
że wciągnęliśmy panią do tego grona ciekawych ludzi, którzy są siebie nawzajem
ciekawi, i dlatego właśnie ta dyskusja robi się ciekawa.

K.G.: I ja jestem ciekawa, dlaczego tyle czasu poświęca ksiądz na zrozumienie
Wszechświata, skoro ścisłe myślenie wymaga tak ogromnego wysiłku? Czy jest
nagroda?

M.H.: Poświęcam na to tyle czasu, bo nie mam go więcej. Gdybym miał więcej,
to poświęcałbym jeszcze więcej. Nawet ukułem ostatnio takie powiedzenie,
że jestem pies na czas. Jaka była dalsza część pytania?

K.G.: Ksiądz odpowiedział na pytanie, dlaczego tyle czasu. Zapomniałam,
że z filozofami trzeba precyzyjniej. Tak naprawdę chciałam zapytać o to,
dlaczego tak wiele czasu ksiądz na to poświęca? Ksiądz sam o tym pisze,
że ścisłe myślenie wymaga tak ogromnego wysiłku, że nie zna zmęczenia człowiek,
który przez wiele godzin nie zmuszał swojego umysłu do ścisłego myślenia. Po co?
Nie lepiej otworzyć portal plotkarski?

M.H.: To by była kara, a nie nagroda. [śmiech] Dlatego, że może z początku jest
to wysiłek, że trzeba zmuszać się do tego, żeby odrobić lekcję z matematyki.
Natomiast nie ma jeszcze takiego wynalazku, żeby nie pracować w nauce i mieć
wyniki – a powinno tak być. Z początku jest to pewien przymus, ale człowiek
z czasem robi się masochistą. Ten trud, jaki się w to wkłada, sprawia rodzaj
przyjemności, i to dużej przyjemności. Ten, kto tego nie zaznał, nie wie, czym
jest intelektualna przyjemność. To jest zmaganie się z podwójnym oporem.
Z oporem materii, że to zadanie czy problem, który mam przed sobą, stawia opór,
a ja jestem zarozumiały i chcę ten opór pokonać. Więc tutaj jest po prostu
element pychy. A drugi rodzaj oporu to jest mój opór wewnętrzny. Mój umysł,
a także często ciało jest zmęczone, stawia opór i bardzo często jest taka
sytuacja, że rozsądek mówi, że pracę trzeba przerwać dlatego, że w mózgu już
mi się wytworzyły pewne koleiny, ja z nich nie potrafię wyjść. Trzeba teraz
przerwać, zająć się czymś innym, może się wyspać i wrócić na drugi dzień.
I na drugi dzień ten problem się bardzo łatwo rozwiąże, bo to jest bardzo częste
doświadczenie. A jednak coś siedzi we mnie, że muszę sobie udowodnić,
że potrafię wejść na ten szczyt.

K.G.: Czyli to pycha. A przecież to jeden z grzechów głównych.

M.H.: Grzechy główne bardzo często graniczą z cnotami głównymi. Czasem jest
tylko maleńki kroczek, który jedno od drugiego dzieli.

K.G.: A tą nagrodą jest przyjemność?

M.H.: Nagroda jest często już wmontowana w sam proces, a takim ekstrabonusem
jest, jeśli przyjdzie ten moment eureka, o którym mówił Bartek. Może zilustruję
ten moment eureka bardzo naiwnym, prostym przykładem, który przyszedł
mi przed chwilą na myśl. Mianowicie robię korektę jakiegoś swojego artykułu.
Czytam, wszystko jest, jak trzeba i w pewnym momencie zauważam błąd, zwykłą
literówkę. Interesuje mnie moment, kiedy ja to zauważyłem, co się dzieje.
Wszystko szło normalnie i nagle coś było nie tak. I staram się uchwycić ten
moment zauważenia tego. Nigdy mi się to nie udało. I bardzo często robiąc
korektę, tak się zabawiam. Wyłowić to malutkie eureka, znaleźć błąd. I to jest
bardzo ciekawy moment takiego minioświecenia, jak się ten błąd znajdzie.

K.G.: Chciałam zapytać, co panów ciekawi, tak najbardziej. Pan profesor Stelmach
– co pana ciekawi? Co pana wytrąca ze znudzenia życiowego?

J.S.: Poza tym, o czym tu cały czas mówimy, myślę o twórczości. Takiej
aktywności intelektualnej po nic. To jest bardzo ważne, bo do któregoś momentu
robimy to po coś. Bo awansujemy, bo uzyskujemy kolejne stopnie, bo jesteśmy
pod reżimem, bo wykonujemy te wszystkie kretyńskie granty naukowe, które nas
cofają i zmuszają do zajmowania się tym samym bez końca. I w którymś momencie
jest ta pierwsza nagroda – to, że można coś zrobić po nic. Po prostu. Na pewno,
jak mówi Michał, Noblistą nie zostanie ktoś, kto sobie to zaplanował. To jest
głupiec, a nie twórca. Ale jeżeli robi się to dla samego siebie, żeby zamknąć
pewien fragment, żeby napisać jeszcze przed zakończeniem dnia jedną stronę,
to jest frajda albo jej nie ma. A prywatnie dla mnie takim zupełnie innym
obszarem jest sztuka. To jest taka ciekawość na różnych poziomach, rodzajowa
ciekawość, aż po zbyteczną nawet. Bo jak pani mówi, że sprawdza pani informację
o odejściu na emeryturę piosenkarki, której pani nie zna, to ja też sprawdzam
jakieś zjawiska z dziedziny sztuki czy jakieś wystawy, czy czytam jakieś
kompletnie niedorzeczne teksty o sztuce, ale to się wszystko wiąże z czymś,
co jest też fundamentalne dla mojego życia, bo całe życie budowałem kolekcję
sztuki. Dalej to robię, dalej mnie to zajmuje. Nawet w trakcie tej rozmowy
zacząłem myśleć, czy obraz, który ma być na aukcji, jest godny uwagi, czy nie.

K.G.: Ten z okładki?

J.S.: Nie, ten z okładki wisi od jakichś piętnastu lat na ścianie. Natomiast
jest dobra aukcja, są ciekawe rzeczy. A ostatecznie podejmuję decyzję, bawiąc
się, co jest jeszcze na tej aukcji, że może jednak nabędę coś innego. I to będą
sztuki polskie, których nie mam.

K.G.: Ale nie ma pan takiej jednej zagadki, którą marzyłby pan, żeby rozwiązać
albo żeby została rozwiązana? Jakaś taka fundamentalna.

J.S.: Czasami mówię mojej żonie, że nie mam marzeń, mam cele. I to chyba
rzeczywiście zubaża świat. Ale ja żyję od jednego do drugiego momentu i wobec
tego nie mam jakichś fantazji. Nie gram w totolotka, nie oglądam internetu,
nie ciekawi mnie to. Owszem, jak są jakieś fragmenty w internecie
o zwierzątkach, to tak. Strasznie kocham psy, wobec tego oglądam wszystkie
filmiki o psach, zastanawiam się. Jesteśmy też rodzinnie temu oddani,
bo mój brat zajmuje się zwierzętami. I jakoś to jest bardzo bliskie. Ale reszta
nie. To jest takie życie… Nie chcę powiedzieć „bez marzeń”, ale… Nie wiem,
czy to jest marzenie – chciałbym, żeby moja córka wyzdrowiała. Ale to nie jest
marzenie, to też jest jakiś cel, bo robię wszystko, żeby wyzdrowiała. I jak
ktoś mówi, że jest mu dobrze, to tak jak ten, kto mówi, że dostanie Nobla,
ale wydaje mi się, że jest mi z tym dobrze. Jestem poukładany, jestem
minimalistą. Maksymalistą, który jest minimalistą.

K.G.: Jeśli mogę sobie pozwolić na taką recenzję, muszę przyznać, że ciekawe
z panów trio, różnorodne. Pan profesor Brożek – największa zagadka. Czego jest
pan ciekawy?

B.B.: Słuchając Jurka, myślałem, jak odpowiem na to pytanie. Myślę, że dosyć
podobnie jak on. Mam takie wrażenie, że mnie ciekawość się co jakiś czas
przytrafia.

K.G.: Nie ma listy największych pytań?

B.B.: Nie. Nie ma też obszarów, w których mogłoby się to wydarzyć, bo może
to dotyczyć jakichś kwestii związanych z szeroko pojętą nauką. Albo zajmuję się
jakimś problemem pewnie dlatego, że mnie w ten czy inny sposób ciekawi, nawet
jeżeli wynika z wniosku grantowego. Nagle okazuje się, że zaczynam czytać
podstawowe rzeczy, które ktoś na ten temat napisał, i coś mi nie pasuje. Wydaje
mi się, że nie jest to poprawna odpowiedź, jest nieciekawa. Często przypadkiem
trafiam np. na książkę, która na jakiś pokrewny problem patrzy z perspektywy
historycznej, i prowadzi mnie to do tego, że zaczynam czytać średniowiecznych
filozofów, bo się okaże, że to jest ciekawe, że już oni w ciekawy sposób myśleli
choćby o ciekawości czy o ludziach.

K.G.: Czyli ta ciekawość pana wciąga.

B.B.: Ale mam wrażenie, że to się przytrafia. Nie planuję, że z punktu A dojdę
do punktu B. Po prostu z tych czy innych powodów zajmuję się pewnym
zagadnieniem. Nie musi to być naukowe, to może być budowanie jakichś nowych
instytucji na uniwersytecie, poza nim. Tam też trafiają się ciekawe zagadnienia.
Do mnie to przychodzi, nie jest tak, że ja tego szukam. Nie umiem inaczej tego
określić, nazwać.

K.G.: A co jeszcze ciekawi Michała Hellera?

M.H.: Bardzo się zgadzam z tym, co powiedział Bartek. Rzeczy, które ciekawią,
przytrafiają się. To jest trochę tak jak z ludźmi – ciekawych ludzi się
specjalnie nie szuka, bo ich się nie znajdzie. Nie ma żadnej metody stworzenia
takiej sieci, która by wyławiała tylko ciekawych. Ale spotyka się ciekawych
ludzi. I tak samo jest z przedmiotami, które zaciekawiają. One się po prostu
nagle narzucają. Ciekawe, jakie są tego przyczyny. Może neuronaukowcy
na to odpowiedzą.

Jeśli chodzi o moje zaciekawienia, to mógłbym wymienić ich kilka. Takim naukowym
zaciekawieniem, które samo przyszło i towarzyszy mi przez całe naukowe życie,
jest zaciekawienie początkiem Wszechświata. I ciekawe, że to nie tyle z jakichś
racji metafizycznych, że chciałbym absolutny początek czy transcendencję
chwycić za rogi. Mnie interesuje raczej techniczne zagadnienie – jak
do tej pierwotnej chwili dojść, jakimi metodami się posłużyć. Przez całe życie
wracam do tego tematu i się nim zajmuję, i to mnie ciekawi. Staram się wymyśleć
jakąś nową metodę – zwykle ma ona związek z jakąś metodą matematyczną – jak się
do tego początku dobrać. To jest taka ciekawość związana z zawodem, jaki
uprawiam.

Ale są inne ciekawości – np. tak się złożyło, że musiałem odbywać wiele podróży
na różne zjazdy naukowe, stypendia itd. i bardzo często te podróże odbywały się
samolotem. W czasach, kiedy taka podróż była czymś bardzo nobilitującym
i niedostępnym dla większości ludzi, latając samolotami, zaczęło mnie
interesować, co się w tych samolotach dzieje i jakie prawa fizyczne działają,
że ta kupa żelastwa nie spada na ziemię. Co robi pilot, żeby nad tym wszystkim
zapanować. Ja siedzę przy okienku i mam tylko bardzo ograniczony widok
na podwozie, jak samolot startuje, na te lotki, które są na skrzydłach, a muszę
z tego odszyfrować całość. No i to mi też towarzyszy w życiu. Jak mam chwilę
czasu, chcę wypocząć i oderwać się od poważnych rzeczy, to siadam sobie
za symulatorem na komputerze i się uspokajam. Nawet miałem okazję kilka razy
prowadzić samolot, oczywiście z instruktorem.

K.G.: Takiego księdza nie znaliśmy.

M.H.: Jest kilku takich, którzy nawet mają prawo jazdy samolotowe. Też się
nad tym zastanawiałem, ale nie podjąłbym się tracenia czasu na robienie kursu.

K.G.: Czyli to jednak rozrywka.

M.H.: Tak. Inną rzeczą, która mnie ciekawi, jest to, że otwieram album
ze sztuką, najczęściej impresjonistyczną. I to mi daje wytchnienie. Lubię sobie
poczytać, co się działo u Rembrandta, co tam robił Monet, jakie kłopoty miał
jakiś inny impresjonista.

K.G.: Zdaje się, że czyta ksiądz też kryminały.

M.H.: To już dla zabicia czasu. Ale czasem mnie to interesuje.

K.G.: A seriale?

M.H.: O nie. Jest taka audycja Szkoda czasu na złe seriale, ja uważam,
że w ogóle szkoda czasu na seriale.

K.G.: A na ile księdza nudzi pytanie, jak ksiądz łączy wiarę z nauką?
Bo nie zamierzam go zadawać. Pytam tylko, na ile jest ksiądz tym pytaniem
znudzony.

M.H.: To jest ciekawość fundamentalna w największym tego słowa znaczeniu.

K.G.: Czyli to nie jest złe pytanie.

M.H.: Nie, to jest bardzo dobre pytanie.

K.G.: Czyli nie jest ksiądz jeszcze znudzony tym pytaniem.

M.H.: Czasem jestem nie tyle znudzony, ile zmęczony, jak tysięczny raz ludzie,
dziennikarze zadają mi te same pytania. Człowiek odpowiada na nie mniej więcej
to samo i wiadomo, że następnym razem będzie dokładnie to samo pytanie.

K.G.: To jest niestety kłopot. Muszę przyznać, że wśród dziennikarzy często jest
dość zamknięty zestaw pytań, jeśli chodzi o sprawy naukowe, np. jak ksiądz
mówił wcześniej o tym, co to znaczy dla zwykłego człowieka, ewentualnie w tym
zestawie jest również: czy będzie za to Nobel?

M.H.: Nawiasem mówiąc, jak mam taki standardowy wywiad z jakimś dziennikarzem,
to jak już mam dość, tak po pół godzinie męczenia, to mam swoje metody,
żeby zakończyć ten wywiad. Miało to miejsce zwłaszcza wtedy, jak dostałem
nagrodę i tych wywiadów było okropnie dużo, już miałem tego dość.
I na zakończenie zawsze starałem się naprowadzić rozmowę na nasz temat –
ciekawości. Tak prowadziłem swoje odpowiedzi, żeby jakoś wpleść taką anegdotę,
którą gdzieś wyczytałem, związaną z Agathą Christie. Ona była już na łożu
śmierci, w szpitalu i dopadł ją jakiś dziennikarz. Zadał jej pytanie: napisała
pani tyle powieści o śmierci, o zabijaniu. Czy pani się nie boi tego momentu?
A ona odpowiedziała mu pytaniem: a czy nie sądzi pan, że to może być bardzo
ciekawe? I wtedy każdy dziennikarz mówi: dziękuję za wywiad. Bo to jest dobra
puenta na zakończenie.

K.G.: Sprytnie. Wypytałam panów o to, co was ciekawi dlatego, że chciałam dojść
do tego klasycznego przysłowia, mianowicie, że ciekawość to pierwszy stopień
do piekła. Muszę przyznać, że nie lubię przysłów, bo często się ze sobą
wykluczają, aczkolwiek to ma dla mnie sens, tylko specyficzny. Mianowicie,
co kiedy ta ciekawość nie może być zaspokojona? Z różnych przyczyn – brakuje nam
źródeł albo z przyczyn fundamentalnych. Czy to też nie jest piekło dla naszego
umysłu? Kiedy nie możemy zaspokoić tej ciekawości.

B.B.: Nie wiem, co to znaczy, że nie możemy zaspokoić swojej ciekawości.

K.G.: Nie możemy np. zajrzeć do wnętrza czarnej dziury czy zobaczyć tego
początku Wszechświata, Wielkiego Wybuchu. Zrozumieć działania naszego umysłu.
Rozumiemy, jak działają pojedyncze komórki, a nie jesteśmy w stanie pojąć całej
tej maszynerii.

B.B.: Jeżeli ktoś miałby ten rodzaj ciekawości, który byłby zaspokojony
tylko wtedy, jak stałby się wszystkowiedzący, czyli odpowiedziałby na wszystkie
pytania…

K.G.: Nie, na jedno – dlatego was zapytałam o te pojedyncze rzeczy.

B.B.: No to nawet na jedno – to ja myślę, że to jest osoba, która ma pewien
problem, i taką osobę bym zapewne skierował do terapeuty.

K.G.: W momencie, kiedy to się staje obsesyjne?

B.B.: Tak. Czasem jest tak, że nie odpowiemy na jakieś pytanie, nie zaspokoimy
ciekawości w jakimś wymiarze dlatego, że np. przerasta to nasze możliwości.
I taka pokora intelektualna, którą trzeba w sobie mieć, jakiś dystans powinien
pozwolić nam to przyznać. Ja np. coś tam z matematyki wiem i rozumiem, ale jak
Michał zaczyna opowiadać o geometriach nieprzemiennych, to przestaję rozumieć
i nie mam z tego powodu żadnego niepokoju, bo ciekawi mnie to. Jakbym dobrze
zrozumiał, co się dzieje w tej strukturze matematycznej, to może bym lepiej
zrozumiał to, co Michał pisze na temat tego, że być może na tym najbardziej
podstawowym poziomie nie ma czasu. Jest jakaś dynamika, ale nie ma czasu.
Rozumiem to pojęciowo, ale nie rozumiejąc tej struktury matematycznej, nie mogę
powiedzieć, że w pełni zaspokoiłem swoją ciekawość. No ale po prostu to jest
coś, co przerasta moje możliwości i powinienem to przyznać.

K.G.: Ale mówi pan na boku. A we własnej specjalności?

B.B.: Zanim dojdziemy do mojej własnej specjalności, czymkolwiek by ona
nie była, bo ja tego do końca nie wiem, to chciałem jeszcze powiedzieć o drugiej
rzeczy, która wydaje mi się bardzo ważna. Ja czasem mówię o takim zapomnieniu
czy niezrozumieniu tajemnicy przez małe albo nawet duże T. My jako ludzie mamy
problem w kulturze, w której żyjemy, żeby zatrzymać się i powiedzieć:
to nie tylko przekracza moje indywidualne zdolności poznawcze, ale być może
przekracza to w ogóle nasze zdolności poznawcze. Strasznie nas niepokoi, jak
jest jakaś tajemnica. Bierze się to pewnie z tych prostych mechanizmów
psychicznych, o których mówiłem na początku, czyli jak pojawia się jakaś
niespójność, jakiś niepokój, to za wszelką cenę chcemy go rozwiązać. I mamy
kłopot, żeby powiedzieć: na razie nasza nauka nie jest w stanie tego wyjaśnić.
To jest duży problem dlatego, że w takim powszechnym, społecznym odbiorze
prowadzi to do działania takich mechanizmów, które można by nazwać wręcz
fundamentalistycznymi. To znaczy, jak nie jesteśmy w stanie czegoś wyjaśnić
i jest to tajemnicą, to najprostszym sposobem jest przyjęcie jakiegoś dogmatu
i powiedzenie: jest tak i koniec. I potem się tego trzymamy. Czyli ta nasza
potrzeba poradzenia sobie z negatywnymi emocjami czasem prowadzi do tego,
że przestajemy być racjonalni i zamiast powiedzieć: tego jeszcze nie wiemy, być
może kiedyś uda się dowiedzieć czegoś więcej, być może nie, próbujmy,
ale na razie tego nie wiemy, to my wolimy powiedzieć: jest tak i tak.
Rozstrzygamy w sposób nieracjonalny. I dzięki temu dokonuje się coś,
co psychologowie nazywają domknięciem poznawczym. To znaczy, wydaje nam się,
że wszystko o świecie wiemy, a tak naprawdę postępujemy w sposób nieracjonalny.
To dlatego, że mamy problem z przyznaniem, że coś może być tajemnicą, coś może
być czymś, czego jeszcze nie wiemy. I zgubiłem wątek.

K.G.: Chciałam zapytać – niech będzie o ten grant. Już nie odsądzajmy
aż tak bardzo od czci i wiary tych grantów, bo one gdzieś tam jednak coś
załatwiają. No i chce pan odpowiedzieć na to pytanie, i pan nie może, i to jest
męczące. Ja oczywiście używam tego piekła, nieco przesadzając, ale pasuje
mi to do konwencji.

B.B.: To nie jest męczące, bo jeżeli zajmę się jakimś pytaniem, jakimś problemem
przez dłuższy czas, czy to filozoficznym, czy w kontekście filozofii prawa,
czy cognitive science, to co to znaczy, że się tym zająłem? To znaczy,
że zrozumiałem ten problem. Zobaczyłem z perspektywy historii, refleksji
naukowej, filozoficznej, skąd się wziął. Zobaczyłem, jakich odpowiedzi
na to pytanie do tej pory udzielano. Na tym polega zrozumienie problemu – jeżeli
ktoś zastanawia się np. nad tym, dlaczego ludzie co do zasady postępują zgodnie
z prawem. To jest takie pytanie, które ma wymiar i filozoficzny,
i socjologiczny, i psychologiczny. Muszę zacząć od tego, żeby zrozumieć,
co to jest tak naprawdę za problem, jak był on dotąd rozwiązywany, skąd się
wziął. I z faktu, że nie potrafię stworzyć jakiejś nowej odpowiedzi,
która wydaje mi się lepsza od dotychczasowych, nie wynika to,
że ja nie zaspokoiłem swojej ciekawości. Dlatego, że moje zrozumienie problemu
wzrosło, a fakt, że jeżeli staram się, stosuję różne znane mi podejścia i pomimo
tego nie jestem w stanie znaleźć na to odpowiedzi – ja coś więcej zrozumiałem.
To znaczy, jestem w innym miejscu, niż byłem, zaczynając ten grant. Wtedy
wydawało mi się, że łatwo znaleźć odpowiedź na to pytanie. Poodrzucam różne
stare, klasyczne rozwiązania, wezmę trochę najnowszych teorii z neuro science
czy cognitive science i udzielę odpowiedzi. Jeżeli nie jestem w stanie tego
zrobić pomimo szczerych, racjonalnych, długotrwałych wysiłków, to mówi
mi to coś nowego o tym problemie. Czyli tak naprawdę zaspokojenie ciekawości
nie musi polegać na tym, że znajduję ostateczną odpowiedź, tylko na tym,
że lepiej coś zrozumiałem. Że nawet jak udzieliłem jakiejś odpowiedzi,
rozwiązałem częściowo problem, to np. od razu pojawiają się nowe problemy.
Na tym polega historia nauki, że rozwiązywaliśmy problemy i one otwierały
tylko drogę do pojawienia się nowych problemów.

K.G.: Obawiam się, że to droga bez końca.

B.B.: Autobiografia intelektualna Poppera ma tytuł Unended quest, czyli
niekończące się wyzwanie. On tak rozumiał naukę.

K.G.: Profesor Jerzy Stelmach – czy niemożliwość zaspokojenia ciekawości
to prawdziwe piekło?

J.S.: Zgadzam się z Bartkiem. Nie wiedziałem, że kiedyś to powiem, ale jednak.
Jeżeli miałoby to być piekło, to znaczy, że jesteśmy raczej klientami
do jakiejś kliniki. Dlatego, że to jest taka naturalna selekcja, ogromna liczba
rzeczy w ogromnej liczbie przypadków moja ciekawość nie jest zaspokojona,
bo z różnych powodów nie może, i po prostu niezaspokojona ciekawość jest
niezaspokojoną ciekawością, niczym więcej. Wobec tego ona na mnie w ogóle
nie działa. Jest taka suma, kalkulacja, że w wielu przypadkach nie zaspokoję
tej ciekawości. Szukam jakichś obiektów, chcę coś sprawdzić, chcę się upewnić
co do pewnych kwestii i nie udaje mi się. Zostawiam to jako rzecz, która jest
po prostu naturalnym elementem poznawczym, statystyką pewnych aktów poznawczych,
a nie tym, że mógłbym z tego robić jakiś rodzaj problemu.

K.G.: A czy nie jest tak – tu się zwracam do księdza profesora Hellera –
że w przypadku, kiedy mówimy o zagadnieniach fizycznych, tych najbardziej
fundamentalnych, to frustracja związana z tym, że pewne rzeczy są dla nas jako
dla ludzkości czy nauki nieosiągalne z przyczyn czy to matematycznych, jeszcze
nie jesteśmy tak zaawansowani, czy ograniczeń eksperymentalnych, że ucieka się
w fizykoteologię, czyli tę słynną hipotezę Boga od zapychania dziur? Tam, gdzie
nie możemy naukowo zaspokoić tej ciekawości, umieszcza się Pana Boga i wtedy
jest już spokój. Pisze ksiądz o tej fizykoteologii w książce,
ale powiedziałabym, że raczej z dystansem.

J.S.: Pisałem wiele na ten temat w innych książkach. W stu procentach zgadzam
się z odpowiedzią, jakiej pani udzieliła w swoim pytaniu.

K.G.: Proszę wybaczyć. [śmiech]

J.S.: Ma pani sto procent racji. Ja bym do tego, co panowie przede mną
powiedzieli na temat niezaspokojonej ciekawości, dodał, zgadzając się z nimi,
jeszcze jedną rzecz. Mianowicie ja lubię nie wiedzieć. A więc lubię mieć część
tej mojej ciekawości niezaspokojonej. Dlaczego? Bo każda wiedza – dowiaduję się
czegoś nowego, rozwiązuję problem – to jest pewnego rodzaju ograniczenie. Było
całe pole rozmaitych możliwych odpowiedzi na moje pytanie, a ja nagle
zrozumiałem, znalazłem odpowiedź, czyli odrzuciłem całą masę różnych odpowiedzi,
a jedną sobie przywłaszczyłem. Więc jest to ograniczenie, a człowiek nie lubi
się ograniczać. Co więcej, ograniczając się do jednej odpowiedzi, mogę być
w błędzie. A więc jest to pewne poznawcze ryzyko. Natomiast jak powiadam:
nie wiem, to mam luksus wszystkich możliwości. To zresztą jest definicja
informacji, że informacja to jest ograniczenie, przejście ze zbioru wszystkich
możliwości do podzbioru tego, który zabiera tę informację. I dlatego
ja tak dość psychologicznie lubię nie wiedzieć. Oczywiście to jest troszkę
przewrotna filozofia, bo jednak jak się czegoś człowiek dowie, zwłaszcza jak
to coś jest ważne albo piękne, to jest jakaś taka wielka psychologiczna
przyjemność.

B.B.: Jeśli można, nawiązałbym jeszcze do tego powiedzenia, że ciekawość
to pierwszy stopień do piekła. Nie do końca wiadomo, skąd się wzięło, ale jedna
z koncepcji jest taka, że pochodzi od takiego dzieła Świętego Bernarda
o stopniach pokory i pychy. I tam rzeczywiście łacińska curiositos to był jeden
ze stopni prowadzących do pychy, czyli do takiego grzechu, który jest grzechem
śmiertelnym, który może zaprowadzić nas do piekła. Tylko ciekawe jest to, jak
to curiositos było rozumiane w średniowieczu. Przetłumaczenie tego jako
po prostu „ciekawość” byłoby błędnym tłumaczeniem. Pewnie lepsze tłumaczenie
to „ciekawskość”. Jak się czyta np. Świętego Tomasza, to się okazuje,
że potępiając curiositos, nie był przeciwko takiemu naszemu naturalnemu dążeniu
do poznania świata czy innego człowieka, tylko przeciw pewnemu sposobowi
robienia tego. To znaczy, przeciwko temu, w jaki sposób korzystamy z naszej
ciekawości. Jeżeli robimy to w sposób nieracjonalny, np. taki, że tak, musimy
z całą pewnością wiedzieć, jak nie będziemy wiedzieć, to będziemy mieć problem,
musimy poznać prawdę, nie potrafiąc stanąć z boku i zobaczyć np. swoje
ograniczenia czy ograniczenia metody, którą dysponujemy itd., to to dla Świętego
Tomasza i innych filozofów chrześcijańskiego średniowiecza była właśnie
curiositos. Czyli ta ciekawskość, źle wykorzystana ciekawość. I myślę, że wtedy
mamy piekło. Czyli piekło to nie jest to, co jest napędzane naszą ciekawością.
Piekło to jest coś, co się może pojawić, jak – przynajmniej wedle tych autorów
i myślę, że pobrzmiewa to w naszych wypowiedziach – zaczynamy być bardzo
nieracjonalni. Wtedy sami tworzymy sobie piekło. Nie przez ciekawość,
ale przez nierozumność.

K.G.: Cieszę się, że podniósł pan ten wątek, bo patroni i patronki Radia
Naukowego też o tym mówili. Mianowicie pan Michał pytał: „Jaka jest geneza
powiedzenia ciekawość to pierwszy stopień do piekła? Przecież to dzięki
ciekawości jesteśmy w tym miejscu, w którym jesteśmy. Dlaczego Kościół Katolicki
tak nie lubił odkrywców i wolnomyślicieli?”. I pani Magda: „Zastanawia mnie,
na ile to było świadome działanie przedstawicieli Kościoła, którzy widzieli
w ciekawości Szatana, i uświadamiali sobie, że nie będą potrafili stawianych
pytań wypełnić teologią i wiarą?”. Kto jest gotów odpowiedzieć?

M.H.: Odpowiem, odwołując się do niedawno przeczytanej pięknej książki
angielskiego aktora, pisarza, trochę dziennikarza radiowego Stephena Fry’a
Mythos. Jest to mitologia, ale napisana, powiedziałbym, bardzo filozoficznie
i bardzo współcześnie. Autor pisze o tym, jak greckie mity w gruncie rzeczy
ukazywały wielką mądrość, że było tam stawianie pytań filozoficznych i próba
odpowiedzi na nie. Przypomina mi się tu inna mądra książka na podobne tematy
Leszka Kołakowskiego Obecność mitu. Kołakowski twierdzi, że mit to nie jest
bajeczka, tylko wyrażenie prawdy, której się nie da wyrazić inaczej. Jeżeli
chodzi o ciekawość, to jest taki jeden mit w mitologii greckiej. Mianowicie
słynny mit puszki Pandory. Nawiasem mówiąc, wyczytałem w tej książce, że „puszka
Pandory” to złe tłumaczenie. Chyba Erazm z Rotterdamu źle to przetłumaczył.
To nie puszka, tylko dzban. O co chodziło? O ukaranie Prometeusza, który ukradł
bogom ogień, i dał go ludziom. Zeus wymyślił bardzo przewrotny sposób ukarania
ludzkości. Stworzył kobietę, Pandorę, i dał jej tę puszkę czy ten dzban
z zakazem jej otwierania, wiedząc, że na pewno otworzy, że ciekawość zwycięży.
Zupełnie podobnie jest z drzewem wiadomości dobrego i złego i Ewą, która zrobiła
dokładnie to samo, co Pandora. Być może Ewa i Pandora to po prostu ta sama
osoba. No i to jest odpowiedź na to pytanie.

K.G.: W tym pytaniu było to, czy Kościół intencjonalnie chciał de facto
ogłupiać ludzi.

M.H.: Myślę, że odpowiedź jest właśnie taka jak w tych religijnych
opowiadaniach, że ciekawość ma dwa oblicza. Co najmniej dwa, bo przecież Jerzy
wyróżnił tych oblicz całą masę. Że jest ciekawość, która prowadzi pierwszym
stopniem do piekła, i jest ciekawość, która jest motorem postępu, i prowadzi
do nieba. Bo w niebie odsłonią się wszystkie tajemnice, przynajmniej takie,
które są dostępne ludzkiemu rozumowi, bo pewnie są jeszcze inne.

B.B.: Ja na historii Kościoła się nie znam, więc nie będę się wypowiadał,
ale trochę wiem o filozofii. To jest bardzo uderzające, że gdy myślimy o wiekach
średnich, to myślimy o nich jako o takim czasie, w którym ciekawość była
w jakiś sposób ograniczana, wręcz zakazana. Może tak mówić ktoś, kto nigdy
nie miał w ręku Sumy teologicznej. To znaczy, jeżeli Święty Tomasz nie był
ciekawy świata, to nie wiem, kto był. Bo to jest dzieło, w którym jest próba
odpowiedzi prawie na każde pytanie, jakie się może pojawić. Na średniowiecznych
uniwersytetach były tzw. quaestiones de quolibet, kwodlibety. Dzisiaj chyba
żaden profesor by się na to nie zdecydował, chociaż mam zamiar namawiać Michała
i Jurka, że może byśmy w Krakowie kiedyś spróbowali zrobić takie sesje
kwodlibetów. Przychodził mistrz, profesor i studenci i mieli prawo zadać
mu każde pytanie. A on powinien przynajmniej próbować na nie odpowiedzieć.
Świętemu Tomaszowi zadawano pytanie, co jest silniejsze? Prawda, król
czy kobieta? I on musiał na to pytanie odpowiedzieć. I odpowiadał.

K.G.: Muszę się wtrącić, bo wywołuje to we mnie ogromny niepokój dlatego,
że w przestrzeni internetowej – panowie rzadziej bywają w takiej popularnej –
ale tak już się dzieje. Tylko że tam te pytania nie są zadawane mędrcom,
tylko głupcom. I oni odpowiadają.

B.B.: To dodatkowe pytanie od pani pozwala mi uzupełnić moją odpowiedź.
To znaczy, to, co może powodować, wydaje nam się, że byłoby tam jakieś
ograniczenie ciekawości, to był fakt, że średniowieczni filozofowie posługiwali
się pewną metodą. Mieli tylko taką metodę. To była metoda dochodzenia do prawdy,
która polegała na budowaniu argumentacji za i przeciw w jakiejś tezie, tzw.
metoda scholastyczna, ważeniu tych argumentów i ostatecznie decydowaniu,
za którym poglądem należy się opowiedzieć. Nie było metody, przynajmniej
w nowożytnej formie, matematyczno-eksperymentalnej, więc nie można było inaczej
badać świata. Jak średniowieczny filozof, taki jak święty Tomasz, mówił,
że curiositos, czyli ciekawskość, to jest coś złego, to mówił: jak są pytania,
które cię ciekawią, to nie odpowiadaj na nie w sposób przypadkowy, nie patrz
do internetu, to nie mędrcy o tym mówią. Zamiast curiositos, powinieneś
wybierać studiositos, czyli taką usystematyzowaną, jakoś wtłoczoną w ramy
tej metody drogę do tego, żeby na te ciekawe pytania odpowiadać.

Wracamy do mojej podstawowej myśli – moim zdaniem w żadnej wersji ciekawości
jako takiej nie ma nic złego. Kłopot zaczyna się dopiero wtedy, gdy zaczynamy
być nieracjonalni. A dzieje się to bardzo często, bo racjonalność jest trudna.
Racjonalność to jest takie trochę chodzenie po linie dlatego, że moim zdaniem
są dwie pułapki, które widać, jak mówimy o ciekawości. Jedna to jest dogmatyzm.
To znaczy, tak bardzo potrzebujemy odpowiedzi tu, teraz, natychmiast,
że udzielamy ich za szybko. Łapiemy pierwszą z brzegu, która nam pasuje
do naszej wizji świata, i zaspokajamy ciekawość w sposób dogmatyczny. Tego jest
bardzo dużo w internecie, głównie w komentarzach. Ludzie okopują się na swoich
stanowiskach, nie są w stanie wyrwać się z tego dogmatu dlatego, że bardzo
trudno im to zrobić z powodów emocjonalnych. Tak są skonstruowani. Jest drugi
problem – ja nazywam to błędnym wykorzystaniem ciekawości. Jak pojawia się
chaos. Czyli w zasadzie jak każda odpowiedź jest akceptowalna, każda odpowiedź
jest dobra. Ustalę coś, a pięć minut później mam jakiś impuls, który powoduje,
że to zmieniam. Czyli w odpowiedzi na pytanie o początek Wszechświata zaczynam
od Einsteina, ale potem idę przez Leonarda da Vinci, japońskie kreskówki,
a kończę na czymś innym. Kompletny miszmasz postmodernistyczny. To też nie jest
racjonalne. Więc trzeba się znaleźć gdzieś pomiędzy jedną i drugą rzeczą.
Tylko wydaje nam się na co dzień, że za jedną i drugą rzecz odpowiada ciekawość.
No bo dogmatyzm, chcemy mieć pewność, jesteśmy ciekawi, ale chcemy zamknąć
to jak najszybciej. Ten chaos też jest napędzany ciekawością, tylko w jednym
i drugim przypadku winna nie jest ciekawość, tylko to, co z nią robimy.

M.H.: To, co mówi Bartek, można by jeszcze uzupełnić tym, że ciekawość musi być
w jakiś racjonalny sposób dyscyplinowana, organizowana. Chciałbym przypomnieć
bardzo ciekawy aspekt metody scholastycznej. Na średniowiecznych uniwersytetach
była nie tylko quaestiones de quolibet, ale w ogóle to się nazywało dysputa. Ona
zastępowała dzisiejsze ćwiczenia na uniwersytecie, egzaminy. Były publiczne
dysputy pomiędzy profesorami a przedstawicielami różnych szkół i to należało
do programu. I te dysputy były bardzo zorganizowane. Było tak, że najpierw był
dysputant, który przedstawiał swoją tezę, i był oponent – jak gdyby wykładowca
i koreferent. Wykładowca musiał jasno sprecyzować swoją tezę, a tamten dawał
zarzuty. Ale powiedzmy, że obrońca wygłosił jakąś tezę. Zanim oponent
odpowiedział, musiał powtórzyć zarzut tamtego wykładowcy. I ten wykładowca
musiał zatwierdzić, że to, co on powtórzył, jest poprawne.

K.G.: Czyli musiał dobrze zrozumieć.

M.H.: Tak. I dopiero mógł udzielić odpowiedzi. Wyobraźmy sobie, jak wyglądałyby
dyskusje w sejmie, gdyby to było kanonem do dzisiaj.

K.G.: Pan Michał zapytał o granice ciekawości. Wpis jest dość długi,
ja go skrócę: „Czy filozofia zastanawia się nad granicami? Czy małe dziecko może
wziąć z ciekawości na rękę biedronkę, dla zaspokojenia tejże ciekawości
ryzykując zrobienie jej krzywdy? Gdzie są granice ciekawości naukowca? Gdzie
są granice ciekawości człowieka względem tego, co myśli inny człowiek? Wydaje
mi się, że często używana zasada, że nasza wolność kończy się tam, gdzie zaczyna
się wolność innego człowieka czy istoty, jest mało precyzyjna i nie zawsze daje
satysfakcjonujące odpowiedzi”. Ciekawy wątek prawny, zwrócę się tu do profesora
Stelmacha, bo trzeba ustalić jakieś zasady, np. skoro pan Michał wspomina tutaj
o zwierzętach – klasyczna dyskusja – czy możemy przeprowadzać badania
na zwierzętach laboratoryjnych? Jasne, że dla postępu medycyny, ale bardzo
często tylko dla ciekawości.

J.S.: Jak pani pyta o same eksperymenty na zwierzętach, to jestem dość
rygorystyczny, że nie. Nie możemy krzywdzić innych istot tylko dlatego,
żeby poprawić swój dobrostan.

K.G.: A medycyna?

J.S.: Tu jest pewien dylemat, ale też uważam, że nie mamy prawa, nikt nam
nie dał prawa, żebyśmy o tym decydowali.

K.G.: Muszki owocówki też będzie pan żałował?

J.S.: Nie, żyjemy w realnym świecie. Wobec tego musimy podejmować pewne
kompromisy. Bardzo często nie znajdujemy też produktów zastępczych w naszej
diecie i musimy sięgać po mięso, a to oznacza śmierć zwierząt, i to dość
okrutną. Możemy z tego wyjść, przechodząc na którąś z form niejedzenia mięsa.
Wobec tego wydaje mi się, że daje się to poukładać i każdy sobie to układa.
Mówimy też o tej perspektywie wolności. Da się to poukładać, my sobie to sami
układamy. I to się udaje.

K.G.: No ale trzeba się dogadać społecznie na pewne zasady. I to już jest
kwestia właśnie stawiania tych granic. To pytanie postawione przez pana Michała
wydaje mi się bardzo interesujące. Może odejdźmy też od tych zwierząt, poszerzmy
to.

J.S.: Właśnie, żeby nie był to aspekt, który dla pewnych ludzi jest bardzo
ważny, a dla innych nieco mniej. Ale wydaje mi się, że jeżeli jestem ze sobą
poukładany, to na pewno nie naruszę… Jeżeli jest ta miara mojej ciekawości,
a właściwie to, o czym mówił Michał w poprzednim wątku, że lubi nie być
ciekawy… Zresztą ja o tym piszę w tej książce, że mało czego byłem w życiu
ciekawy, że za dużo miałem pracy, za dużo aktywności, żeby być ciekawym. To jest
oczywisty paradoks. Jeżeli tak się układa, to mnie się nie wydaje, żebym
ja mógł naruszyć jakąkolwiek przestrzeń wolności, respektując te moje wewnętrzne
regulacje. Ja patrzę od środka, nie buduję żadnej teorii. Po prostu
nie wyobrażam sobie. A do tego dochodzi również pewien konsensus prawny.
To znaczy, jesteśmy akurat takim społeczeństwem, które nie respektuje reguł.
Nie będę się już wypowiadał o moralności. Nie respektuje co do zasady reguł
prawnych. Nie wiem, z jakiego powodu, to było zawsze. Może to wynika
z komunizmu, że było tak bardzo patriotycznie, żeby nie postępować zgodnie
z prawem. Stają na miejscach dla inwalidów, łamią wszystkie możliwe reguły
i jeszcze z tego czerpią jakiś rodzaj…

K.G.: Jest tego coraz mniej, panie profesorze.

J.S.: Jest tego bardzo wiele. I z tego punktu widzenia, jeżeli respektujemy
reguły i te prawne, i te obyczajowe czy moralne, to te pewne minima, które
są zadane w tym i każdym społeczeństwie, to w ogóle nie ma żadnego problemu.
Tak że z tego punktu widzenia odpowiadam na pytanie pana Michała: to nie musi
być żaden problem. Ciekawość ma nam w tym pomóc, a nie przeszkadzać.

K.G.: Wydaje mi się, że mówi pan jednak idealistycznie. Ostatecznie trzeba
zapisać coś w kodeksach.

J.S.: Jest zapisane i mamy to poukładane.

K.G.: Ale czy dobrze?

J.S.: Moim zdaniem system prawny, tak jak się ukształtował. Nie mówię o jakiejś
konkretnej regulacji tu i teraz, wszystko to porządkuje. Od dość odległych
czasów, bo myślę o rzymskich.

K.G.: Widziałam, że profesor Brożek intensywnie zastanawiał się nad tym tematem.
I co wyszło z tych przemyśleń?

B.B.: Problem jest ważny, tylko myślę, że za bardzo ogólny.

K.G.: Zbyt ogólnie postawiony?

B.B.: Tak. Dlatego, że na pytanie o to, jakie są granice ciekawości od strony
etycznej i prawnej, można powiedzieć albo znowu bardzo ogólnie, to znaczy,
że mamy jakiś system prawny, który pewnych rzeczy nam zabrania, i w ramach tego,
co jest dopuszczalne, możemy tę swoją ciekawość jakoś próbować realizować
w mniejszym lub większym stopniu. Mam takie poczucie, że tu nie chodzi
o ciekawość. To znaczy, nie stawiałbym pytania, jakie są prawne czy moralne
granice ciekawości. Ciekawość to jest pewne uczucie, które się w nas pojawia.
Może dotyczyć bardzo różnych rzeczy. W pewnym sensie nasza indywidualna historia
wyznacza granice naszej ciekawości, bo jak ktoś nigdy nie usłyszał nic na temat
historii XX-wiecznej kosmologii, to nie będą go ciekawić najnowsze teorie
kosmologiczne. Jak ktoś nigdy się nie wczytał w to, co filozofowie nowożytni
pisali o wyobraźni, i co kognitywiści dzisiaj mówią o wyobraźni, to zapewne
nigdy nie zaciekawi go ta dyskusja. Czyli pierwsza granica ciekawości w ogóle
wyrasta z nas, z naszej indywidualnej historii, z potrzeb, które się gdzieś
pojawiają. Natomiast, czy są granice ciekawości, te zewnętrzne? Są pewne granice
stawiane naszym zachowaniom, a nie samej ciekawości.

K.G.: Czyli trzeba to widzieć w szerszym ujęciu.

B.B.: Tak. To znaczy, nie do końca jestem w stanie zrozumieć samo pytanie
o prawne i etyczne granice ciekawości. Jeden z moich ulubionych filozofów,
Popper, napisał kiedyś jako taki naukowo nastawiony filozof, że stara się
nie wypowiadać na tematy etyczne, bo mówienie na ten temat zwykle
tylko przysparza pustosłowia. To są strasznie trudne zagadnienia. I w trzech
zdaniach nawet nie wiem, jak się do tego odnieść.

K.G.: Może następna książka o granicach ciekawości?

B.B.: Eee.

K.G.: Nuda?

M.H.: Nie, to jest skazane na porażkę.

K.G.: Nie rozstrzygniecie. O nudzie jest też w książce i na koniec chciałam
panów zapytać o taką rzecz – profesor Brożek w książce cytuje wspaniałą Alison
Gopnik, która mówi o tym, że to nie dzieci są małymi naukowcami, ale naukowcy
dużymi dziećmi. To bardzo ładnie brzmi. Natomiast co się takiego dzieje
z naukowcami po drodze, że teksty i książki, które są pisane, bywają
ekstremalnie nudne? Często jestem pytana, czy daną książkę da się czytać,
czy jest napisana po naukowemu, czy po ludzku. Co się takiego dzieje?
Czy to jest jakaś maniera, że trzeba pisać w taki sposób, żeby było to obudowane
tymi mądrymi słowami, czy to jest konieczność wynikająca z precyzji języka?
Jestem czasami pytana, czemu ty się tak interesujesz tą nauką, a dla mnie
to jest właśnie fundament. Jak się nie interesować? Przecież nauka jest
o świecie, nauka jest o każdej dziedzinie ludzkiej. Ale potem dostaję właśnie
to pytanie – ale przecież oni mówią tak nudno. Czy ty znasz profesora,
który mówi po ludzku? Czy to jest stereotyp, czy to jest problem? Co panowie
o tym powiedzą?

J.S.: Ja bym tylko dodał, że pani właśnie rozmawia z trójką ludzi, którzy mówią
tak normalnie.

K.G.: Ja to wiem.

J.S.: Staramy się, natomiast prawda jest taka, że są teksty z tej twardej nauki,
które trudno, żeby uwiodły słuchacza. One są pewnym zapisem czegoś, mówię
o naukach ścisłych.

K.G.: Czyli to jest konieczność.

J.S.: Tak. I często ludzie myślą, że to wszystko powinno być takie strawne
i przyjemne, ale nie zawsze jest to możliwe. Natomiast wiele tekstów miększych,
z nauk społecznych – jako ich stały recenzent mogę powiedzieć, że naprawdę Homo
sapiens wyewoluował w jakąś złą stronę, bo tego cholerstwa naprawdę się nie daje
czytać, to jest jakiś nowy język. Nastąpiła pewna przemiana. Prawdopodobnie
język służący wyłącznie awansowi. Nie rozumiem prostych książek. To są proste
książki z tych dziedzin, których piszę recenzje. To jest już bełkot. Ja cierpię,
bo mam tych recenzji strasznie dużo i zastanawiam się, co poszło nie tak.

K.G.: Ksiądz profesor Michał Heller się uśmiecha.

J.S.: Uśmiecham się, bo myślę sobie, co sądził o mojej pracy doktorskiej
czy habilitacyjnej ten, kto pisał moją recenzję. No ale napisał. [śmiech]
To jest, jak wszystkie problemy, złożony problem języka naukowego, ale podam
też przykład. Kilka lat temu zainteresowałem się nową teorią matematyczną,
teorią z kategorii, o której miałem tylko bardzo blade pojęcie. Sprowadziłem
sobie podręcznik z Cambridge University Press dla początkujących, żeby się
z tą teorią zapoznać. I zacząłem to systematycznie studiować, rozwiązując
po każdym rozdziale szereg zadań itd. Strasznie mnie to wciągnęło, to było
pasjonująca lektura. Właściwie więcej niż lektura, bo te ćwiczenia trzeba było
wykonywać. Aczkolwiek bardzo męcząca i trudna. Tak że codziennie mogłem
na to poświęcać nie więcej niż czterdzieści minut. Ale to była pasjonująca
lektura. Nie wątpię, że gdyby ktoś z moich czytelników książek popularnych
wziął to do ręki, to padłby z nudów, a w ogóle po pierwszej stronie by rzucił
w kąt. Więc to jest rzecz względna, co jest ciekawe, a co jest nudą.

Ja mam takie zboczenie, że często piszę książki popularnonaukowe i wiem, jak
trudno jest to napisać. Dlatego, że pisząc tekst popularny, muszę upraszczać,
czyli fałszować. Mam kolegę, profesora fizyki, zresztą bardzo zdolnego
człowieka, który uważa, że każda popularyzacja jest właściwie nieetyczna,
bo jest przekazywaniem wiedzy zmanipulowanej. Ale z drugiej strony popularyzacja
jest konieczna, bo gdyby nie było książek popularnych, nie byłoby potem
uczonych, bo zwykle od tego się zaczyna zainteresowanie. I tu jest problem
do wyważenia – jak daleko można upraszczać, żeby przekazać intuicję w miarę
poprawnie? No i to jest duży problem.

K.G.: A ja muszę podziękować w takim razie, że ksiądz podejmuje się tego wysiłku
i pisze książki popularne. Aczkolwiek rozumiem argumentację kolegi profesora,
ale jednak ta popularyzacja jest nam potrzebna. Bo inaczej się całkiem
oddzielimy – publiczność i naukowcy. Nie będziemy się rozumieć.

M.H.: Jest jeszcze taki aspekt prawny, że nauka żyje z podatków, a podatnicy
mają prawo wiedzieć, na co płacą pieniądze.

K.G.: Chociaż mniej więcej.

J.S.: A może lepiej, żeby nie wiedzieli. [śmiech]

K.G.: Ta nuda jest konieczna? Może ona wynika z tego, że trzeba właśnie być
precyzyjnym w swoich tekstach i stąd to się bierze?

B.B.: Nie ma jednej odpowiedzi. Są takie sytuacje, o których mówił Jurek,
w których po prostu ludzie bełkoczą albo nie wiedzą, o czym piszą. To jest
niezrozumiałe i w związku z tym nudne. Wydaje mi się, że to jest taka kategoria,
o której nie ma co więcej mówić. Drugi problem, to ten, o którym wspominał
Michał. Problem znalezienia jakiejś równowagi pomiędzy potrzebą bycia
precyzyjnym a mówieniem do ludzi. Oczywiście jak ktoś pisze traktat, dzieło
niebełkotliwe, robi to po to, żeby np. uzyskać stopień, nie pisze dla szerokiej
publiczności, tylko dla specjalistów, to musi być pewnie bardziej precyzyjny
i pewnie jest to bardziej nudne w odbiorze. Jak próbujemy popularyzować, to jest
pytanie, gdzie jest granica tego fałszowania. To jest bardzo trudna sztuka.
To już nie może być nudne w takim potocznym odbiorze. Ale gdzie tę granicę
przeprowadzić, żeby nie fałszować za bardzo – to jest kłopot.

Jest jeszcze trzecia rzecz. Tischner miał jakąś taką zdolność, że jak zaczynał
pisać dla szerszej publiczności filozoficzne, czysto naukowe teksty, to jak się
je czytało, to tam było coś dla każdego. To był taki poziom, na którym ktoś
niezaznajomiony z filozofią dowiadywał się jakichś podstawowych rzeczy, ale jak
ktoś już miał jakąś wiedzę filozoficzną, to była tam jeszcze taka druga warstwa,
na której można było to swoje myślenie filozoficzne rozwijać. Ja takie
doświadczenie miałem też z niektórymi książkami Michała. To znaczy, że jak
nie wiedziałem nic o fizyce, to się dowiadywałem czegoś o fizyce. Ale jak potem
wiedziałem więcej i wracałem do tych książek, to się okazywało, że są tam
dodatkowe treści. Więc to jest duża sztuka, nie wiem, jak to osiągnąć.

Kolejny wymiar jest taki, że po prostu niektórzy ludzie mają talent pisarski,
a inni nie. To znaczy, nawet jakbym już nie pisał i nie bełkotał, znalazł
tę równowagę między językiem technicznym a mówieniem do ludzi, to mogę pisać
jeszcze ładniej albo brzydziej. No i to już jest kwestia nie wiem,
czy tylko genów, czy genów i wykształcenia. Może Michał coś powie.

K.G.: Specjalista od pisania książek popularnonaukowych, trudne rzeczy. Jakiś
przepis, księże profesorze?

M.H.: Tak, miałem taki przepis, którego potem starałem się nie stosować,
ale o nim powiem. Pisząc rzecz popularną, trzeba wkomponować w tekst trzy
warstwy, które mogą się przeplatać, nie muszą być wyraźnie oddzielone – nawet
lepiej, żeby nie były. Pierwsza warstwa musi mówić o tym, co wszyscy wiedzą,
coś takiego bardzo prostego. Potem w drugiej warstwie trzeba przedstawić coś
nowego, czego czytelnik nie wie, co chcę przekazać, np. jakieś zasady mechaniki
Newtona, które mówią, jak się odbywa ruch. Ale powinna być jeszcze trzecia
warstwa, której czytelnik nie zrozumie – żeby miał poczucie, że to jest mądre.
Coś na rzeczy jest, ale raczej tej trzeciej warstwy staram się już nie używać.

K.G.: Właśnie ksiądz powiedział o mojej metodzie na podcasty popularnonaukowe,
tylko ja to nazywam metodą bąbla. Czyli bierzemy jakiś kawałek rzeczywistości,
którą wszyscy kojarzą, i rozdmuchujemy to na te obszary,
których np. publiczność, jak sądzę, w większości nie zna. Nie ośmielałam się
robić tego dodatkowego utrudnienia, ale rozumiem, że to jest dobrze, tak?
Nie zostawiamy takich tajemnic? [śmiech]

M.H.: W każdym razie do rozważenia. Może być cień tej trzeciej warstwy,
ale nie za dużo.

K.G.: Żeby tajemnica była na horyzoncie.

M.H.: Że jednak Einstein wiedział więcej.

K.G.: Pracujecie nad kolejną książką?

J.S.: Bardzo pani dziękujemy, bo na Targach Książki w Krakowie Michał rzucił
taką ideę, która strasznie mi się spodobała – napiszmy książeczkę o byle czym.
Spodobała mi się z dwóch powodów. Po pierwsze dlatego, że my je już
i tak piszemy, a po drugie, że to mogłoby być bardzo ciekawe podsumowanie
naszych doświadczeń z tych trzech książek, zresztą wspaniałych doświadczeń.
Więc być może jak będziemy spożywać lunch albo za chwilę rozmawiać, to zagadnę,
żeby napisać taką książkę już całkowicie, mówiąc slangiem, odjechaną, czyli
bez żadnych reguł gry. No i wtedy będzie tylko jeden negatywny skutek,
że nie zmieścimy się w pani podcaście.

K.G.: O byle czym? Najpierw przeczytam. Nie oceniam ani po tytule, ani
po okładce.

M.H.: Moja inspiracja tematu o byle czym nie była taka byle jaka, była głęboko
filozoficzna. Mianowicie tomiści mają takie pojęcie kluczowe dla swojej
metafizyki, pojęcie bytu, które wywodzą od Parmenidesa. Byt jest, a niebytu
nie ma. To według nich jest najbardziej ogólne pojęcie. Kiedyś były dyskusje
między studentami metafizyki i fizyki i któryś z tych fizycznych studentów
powiedział: jest takie pojęcie, które jest ogólniejsze od bytu – cokolwiek
albo byle co. No bo byt jest czymkolwiek, ale niebyt też jest czymkolwiek,
więc jest ogólniejszy. I to nas zainspirowało do tego, żeby takie pojęcie jak
„cokolwiek” rozwinąć.

K.G.: To może książka o czymkolwiek. Bo o byle czym – no nie wiem.

B.B.: Dużo lepsza o byle czym.

K.G.: Dużo lepsza o byle czym?

M.H.: Daje większą swobodę.

J.S.: Bo już kogoś wkurza.

K.G.: Rozmawialiśmy przede wszystkim o książce Ciekawość, ale wcześniej autorzy
napisali również Szkice z filozofii głupoty czy Spór o rozumienie i są dwie
książki wydane pod jedną okładką – Spotkania z nauką oraz Jak być uczonym.
Ksiądz profesor Michał Heller – dziękuję uprzejmie.

M.H.: Dziękuję.

K.G.: Pan profesor Jerzy Stelmach – dziękuję uprzejmie.

J.S.: Dziękuję bardzo.

K.G.: I pan profesor Bartosz Brożek – dziękuję uprzejmie, że mieli panowie
cierpliwość do moich pytań. Mam nadzieję, że ciekawych.

B.B.: Dziękuję.
(BUTTON) Czytaj więcej
Dodane: 07/02/2024
1,5 tys.
(BUTTON) Do góry
Człowiek Historia i filozofia

Udostępnij:
  * facebook
  * X
  * linkedin

Notatki do odcinka

Pozostałe wspólne książki autorów:

Spór o rozumienie

https://ccpress.pl/spor-o-rozumienie/3-21-413

Szkice z filozofii głupoty

https://ccpress.pl/szkice-z-filozofii-glupoty/3-21-640

Spór o rozumienie – debata filozofów (wideo)

IFRAME: about:blank

ks. prof. Michał Heller

ks. prof. Michał Heller

Kosmolog, filozof i teolog, popularyzator nauki. Profesor nauk filozoficznych,
specjalizuje się w filozofii przyrody, fizyce, kosmologii relatywistycznej
oraz relacji nauka-wiara. Pracownik Watykańskiego Obserwatorium Astronomicznego
i członek Papieskiej Akademii Nauk.
prof. Jerzy Stelmach

prof. Jerzy Stelmach

Kierownik Katedry Filozofii Prawa i Etyki Prawniczej na Wydziale Prawa
i Administracji Uniwersytetu Jagiellońskiego. Autor kilkunastu monografii
i wielu artykułów naukowych z zakresu filozofii i teorii prawa.
prof. Bartosz Brożek

prof. Bartosz Brożek

Prodziekan ds. nauki na Wydziale Prawa i Administracji Uniwersytetu
Jagiellońskiego. Pracuje w Katedrze Filozofii Prawa i Etyki Prawniczej.
Zainteresowania naukowe: teoria i filozofia prawa, filozofia nauki, języka
i umysłu, teorie racjonalności, teorie argumentacji i negocjacji.

Tagi

człowiek filozofia filozofia nauki Kraków nauka

Posłuchaj tutaj:

  * apple_podcasts Przejdź do apple_podcasts
  * google_podcasts Przejdź do google_podcasts
  * castbox Przejdź do castbox
  * spotify Przejdź do spotify
  * (BUTTON) Inne platformy
  + youtube
 Youtube Przejdź do youtube
  + rss
 RSS Przejdź do rss
  + deezer
 Deezer Przejdź do deezer
  + podcast_addict
 Podcast Addict Przejdź do podcast_addict
  + podchaser
 Podchaser Przejdź do podchaser

Obserwuj Radio Naukowe

  * Facebook
  * X
  * Instagram

Newsletter

Bądź na bieżąco i zapisz się na newsletter. Otrzymasz informacje o nowych
odcinkach i przedsięwzięciach Radia Naukowego.
Zapisz się

Radio Naukowe - Logo Radio Naukowe

O nauce z naukowcami – to proste hasło przyświeca działalności Radia Naukowego.
Tutaj znajdziecie wywiady na najciekawsze tematy ze świetnej klasy specjalistami
 z polskich uczelni i instytucji badawczych.
Wesprzyj
  * O nas
  + O Radiu
  + Zespół
  + Historia
  + Społeczność
  + Dla Naukowców
  * Podcasty

  * Projekty
  + LAMU
  + Beyond Curie
  * Blog
  * Kontakt

Posłuchaj nas na:
  * Google Podcasts
  * Spotify
  * Youtube

Obserwuj nas
  * Facebook
  * Instagram
  * X

  * Newsletter
  * Polityka prywatności
  * Mapa strony
  * Polityka plików cookies

Wszelkie prawa zastrzeżone © RN

Projekt i realizacja: NoMonday

(BUTTON)

Ulubione

Radio Naukowe - Logo
Ładowanie...

Pliki cookies
Aby zapewnić najlepsze doświadczenia, używamy technologii takich jak pliki
cookie do przechowywania i/lub uzyskiwania dostępu do informacji o urządzeniu.
Wyrażenie zgody na te technologie umożliwi nam przetwarzanie danych, takich jak
zachowanie podczas przeglądania lub unikalne identyfikatory na tej stronie. Brak
wyrażenia zgody lub jej wycofanie może niekorzystnie wpłynąć na niektóre cechy i
funkcje.
Funkcjonalne [ ] Funkcjonalne Zawsze aktywne
Techniczne przechowywanie lub dostęp są ściśle niezbędne do uzasadnionego celu,
jakim jest umożliwienie korzystania z określonej usługi wyraźnie żądanej przez
abonenta lub użytkownika, lub wyłącznie w celu przeprowadzenia transmisji
komunikatu za pośrednictwem sieci komunikacji elektronicznej.
Preferencje [ ] Preferencje
Przechowywanie lub dostęp techniczny jest niezbędny do uzasadnionego celu
przechowywania preferencji, o które nie prosi subskrybent lub użytkownik.
Statystyczne [ ] Statystyczne
Techniczne przechowywanie lub dostęp wykorzystywane wyłącznie do celów
statystycznych. Przechowywanie techniczne lub dostęp, który jest używany
wyłącznie do anonimowych celów statystycznych. Bez wezwania do sądu,
dobrowolnego podporządkowania się dostawcy usług internetowych lub dodatkowych
zapisów od strony trzeciej, informacje przechowywane lub pobierane wyłącznie w
tym celu zwykle nie mogą być wykorzystywane do identyfikacji użytkownika.
Marketingowe i reklamowe [ ] Marketingowe i reklamowe
Techniczne przechowywanie lub dostęp są wymagane do tworzenia profili
użytkowników w celu wysyłania reklam lub śledzenia użytkownika na stronie
internetowej lub na kilku stronach internetowych w podobnych celach
marketingowych.
  * Zarządzaj opcjami
  * Zarządzaj serwisami
  * Zarządzaj {vendor_count} dostawcami
  * Przeczytaj więcej o tych celach

(BUTTON) Akceptuję (BUTTON) Deny (BUTTON) Sprawdź preferencje (BUTTON) Zapisz
ustawienia Sprawdź preferencje
  * {title}
  * {title}
  * {title}

(BUTTON) Zarządzanie zgodą

Przejdź do treści

Otwórz pasek narzędzi

Narzędzia dostępności
  * Zwiększ rozmiar tekstu
  * Zmniejsz rozmiar tekstu
  * Skala szarości
  * Wysoki kontrast
  * Negatywny kontrast
  * Jasne tło
  * Podkreślenie linków
  * Zwiększ czytelność czcionki
  * Resetuj

  * Mapa strony
